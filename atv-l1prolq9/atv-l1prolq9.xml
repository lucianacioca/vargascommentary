<?xml version="1.0" encoding="UTF-8"?>
<?xml-model href="https://raw.githubusercontent.com/lombardpress/lombardpress-schema/develop/src/1.0/out/critical.rng" type="application/xml" schematypens="http://relaxng.org/ns/structure/1.0"?>
<?xml-model href="https://raw.githubusercontent.com/lombardpress/lombardpress-schema/develop/src/1.0/out/critical.rng" type="application/xml" schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0" xmlns:xi="http://www.w3.org/2001/XInclude">
	<teiHeader>
		<fileDesc>
			<titleStmt>
				<title>Liber I, Prologus, Quaestio 9</title>
				<author>Alphonsus Toletanus Vargas</author>
				<editor>Luciana Cioca</editor>
				<respStmt>
					<name>Jeffrey C. Witt</name>
					<resp>TEI Encoder</resp>
				</respStmt>
			</titleStmt>
			<editionStmt>
				<edition n="0.0.0-dev">
					<date when="2016-09-04">September 04, 2016</date>
				</edition>
			</editionStmt>
			<publicationStmt>
				<authority>THESIS project</authority>
				<availability status="free">
					<p>Public Domain</p>
				</availability>
			</publicationStmt>
			<sourceDesc>
				<listWit>
					<witness xml:id="P" n="Paris1490">Paris1490</witness>
				</listWit>
			</sourceDesc>
		</fileDesc>
		<encodingDesc>
			<variantEncoding method="parallel-segmentation" location="internal"/>
			<schemaRef n="lbp-critical-1.0.0"
				target="https://raw.githubusercontent.com/lombardpress/lombardpress-schema/master/src/1.0/critical.rng"> </schemaRef>
			<editorialDecl>
				<p>Encoding of this text has followed the recommendations of the LombardPress 1.0.0
					guidelines for a critical edition</p>
			</editorialDecl>
		</encodingDesc>
		<revisionDesc status="draft">
			<listChange>
				<change when="2016-09-04" who="#JW" status="draft" n="0.0.0">
					<p>Created file for the first time.</p>
				</change>
			</listChange>
		</revisionDesc>
	</teiHeader>
	<text xml:lang="la">
		<front>
			<div xml:id="includeList">
				<xi:include
					href="https://bitbucket.org/lombardpress/lombardpress-lists/raw/master/workscited.xml"
					xpointer="worksCited"/>
				<xi:include
					href="https://bitbucket.org/lombardpress/lombardpress-lists/raw/master/Prosopography.xml"
					xpointer="prosopography"/>
			</div>
			<div xml:id="starts-on">
				<pb ed="#P" n=""/>
				<cb ed="#P" n=""/>
			</div>
		</front>
		<body>
			<div xml:id="atv-l1prolq9">
				<head>Liber I, Prologus, Quaestio 9</head>


				<p>Idcirco dimissis questionibus ad genus cause efficientis pertinentibus circa causam
					finalem, quero primo: utrum finis principaliter intentus in habitu theologico viatoris sit
					praxis vel speculatio. </p>
				<div type="rationes-principales">
					<p>Et videtur primo quod speculatio, quia finis principaliter intentus in theologia
						viatoris est credere, iuxta illud <title>Iohannem</title> III: hec scripta sunt ut
						credatis. Credere autem est quoddam speculari cum fidei succedat visio; ergo etc.</p>
					<p>Contra: finis principaliter intentus in theologia viatoris est dilectio, sed dilectio
						est praxis, non speculatio, ut patet; ergo etc.</p>
				</div>
				<div>
					<head>Divisio quaestionis</head>
					<p>In ista questione erunt quattuor articuli, quia primo ponam aliquorum terminorum
						declaratives. Secundo conclusiones. Tertio movebo dubia et ultimo respondebo.</p>
				</div>
				<div type="articulus">
					<head>Articulus primus</head>

					<p>Quantum ad primum articulum primo declarabitur quid praxis, secundo quid speculatio. </p>

					<p>Circa primum est advertendum quod praxis potest accipi quadrupliciter: communissime,
						communiter, proprie et magis proprie. </p>
					<p>Primo modo: omnis operatio cuiuscumque virtutis potest dici praxis sive sit libera,
						sive naturalis, sive sit agentis per cognitionem, sive non. Ratio huius est, quia praxis
						grece dicitur operatio latine, igitur de quocumque operatio predicatur et praxis, unde
							<name>Commentator</name> I <title>Ethicorum</title>, commento 1, dicit quod, licet
						praxis et endelechia, id est actus et operatio, secundum appropriatas significationes
						distinguantur, communiter tamen acceptis nominibus unum per altero ponitur
						indifferenter. </p>
					<p>Secundo modo dicitur praxis non quecumque operatio, sed existens in potestate
						voluntatis, sive talis sit actus eius elicitus, sive imperatus, sive sit respectu finis,
						sive eorum que sunt ad finem. Ratio huius est, quia omnis operatio virtutis vel vitii
						est vere praxis, <name>Commentatore</name>, ubi supra, dicente: “dicitur rursus
						energia”, et sic praxis opus virtutis et per consequens vitii, quia qua ratione opus
						virtutis est praxis eadem et opus vitii, sed omnis operatio existens in potestate
						voluntatis est opus virtutis vel vitii, quia omnis talis potest esse virtuose vel
						vitiosa, igitur omnis talis est vere praxis, dum tamen quantum ad illud per quod
						formaliter est virtuosa vel vitiosa in genere moralis sit in potestate voluntatis. </p>
					<p>Tertio accipitur praxis proprie et sic dicitur praxis operatio existens in potestate
						voluntatis non quecumque, sed electiva tantum vel sequens electionem. Hec est expressa
						sententia <name>Philosophi</name> VI <title>Ethicorum</title>, ubi vult quod omnis actus
						humanus qui proprie habet rationem praxis est electio vel sequens electionem. Et sic
							<name>Commentator</name> loquitur, ubi supra, dicens: “praxim autem consueverunt
						transferre in actum qui est secundum selectionem”. Et, licet praxis proprie dicatur tam
						de operatione que sequitur electionem, quam de electione ipsa, quia electio, ut patet
						ibidem, est principium actuum humanorum laudabilium et vituperabilium, de utroque tamen
						dicitur proprie, ut patet per <name>Aristotelem</name>. </p>
					<p>Quarto modo accipitur magis proprie et propriissime et sic praxis dicitur operatio
						existens in potestate voluntatis electiva vel sequens electorum, non quecumque, sed
						alterius potentie quam intellectus. Ratio huius est, quia intellectus extensione sit
						practicus ex III <title>De anima</title>, igitur illa tantum operatio ad quam extenditur
						intellectus est praxis propriissime et strictissime, sed stando precise in actibus
						intellectus nulla est extensio intellectus, quia non tendit extra se nisi ut actus eius
						tendit respicit actum alterius potentie, igitur solus actus intellectus praxis
						propriissime dum tamen sit in potestate voluntatis et sic electio vel sequens
						electionem. </p>
					<p>Hec ad propositum applicando dico quod [29va] praxis a qualia proprie dicitur habitus
						vel scientia practica, quia sic ad presens loquor de practica, non est praxis sumpta
						primo modo, nec secundo, nec tertio. Ratio huius est, quia praxis sic sumpta
						distinguitur a speculatione, quia nulla scientia a speculatione dicitur practica.
						Accepta autem primo modo vel secundo, vel tertio non distinguitur ab ipsa. </p>
					<p>Non quidem accepta primo modo, quia sic omnis operatio cuiuscumque virtutis dicitur
						praxis. Speculatio autem est operatio virtutis intellective. </p>
					<p>Nec secundo, quia sic omnis operatio existens in potestate voluntatis dicitur praxis.
						Constat autem quod speculatio existit in potestate voluntatis, quia speculatio est
						quedam intellectio. Intelligere autem potest homo, cum voluerit II <title>De
							anima</title>. </p>
					<p>Nec tertio, quia sic omnis operatio electiva, vel sequens electionem est vere praxis,
						sed de speculatione potest esse consilium et respectu eius et electio, igitur pura
						speculatio potest esse praxis isto modo. Praxis ergo a qua proprie dicitur habitus vel
						scientia practica non est praxis sumpta aliquo istorum modorum. Restat ergo per locum a
						sufficienti divisione quod a praxi quarto modo dicta dicatur scientia practica, quod
						patet etiam ex duobus. </p>
					<p>Primo sic, quia distinguitur a speculatione, ut patet secundo, quia per extensionem ad
						ipsam intellectus dicitur practicus, ut patet ex dictis, igitur et habitus vel scientia.
						Praxis igitur, ut de ea loquimur ad presens, est operatio alterius potentie intellectus
						electiva vel sequens electionem nata elici conformiter rationi recte ad hoc quod sit
						recta. Per primum excluditur omnis operatio intuitiva, quia ad ipsam proprie non
						extendit intellectus, et sic speculatio per secundum excluditur omnis operatio
						cuiuscumque potentie que non est electio vel sequens electionem de quibus dicetur infra.
						Per tertium describitur praxis bona vel virtuosa, non vitiosa, quia vitiosa non nata est
						elici conformiter rationi, sed difformiter rationi recte, vel conformiter ratione
						erronee.</p>
					<p>Contra descriptionem quam dat <name>Ockham</name> de praxi in <title>Prologo</title> I,
						questione, articulo</p>
					<p>Ex his infero aliquas conclusiones correlarias. </p>
					<p>Prima est quod illa descriptio praxis est impropria que dicitur quod praxis est omnis
						operatio existens in potestate voluntatis considerata ab intellectu respectu cuius est
						electio voluntatis. </p>
					<p>Hoc patet primo, quia praxis sic dicta dicitur de operatione intellectus etiam per eos
						cuius oppositum patet ex dictis. </p>
					<p>Secundo, quia illa descriptio praxis est impropria per quam praxis non distinguitur a
						speculatione, quia speculatio, ut nunc loquimur, non est praxis, aliter scientia
						speculativa esset vere practica, quod nihil est dicere. Hec autem est talis, quia
						speculatio est in potestate voluntatis et potest esse considerata ab intellectu et
						respectu ipsius potest esse electio; igitur etc.</p>
					<p>Contra descriptionem <name>Francisci</name> in <title>Prologo</title> I, questione 9,
						articulo 1</p>
					<p>Secunda est quod etiam illa descriptio est nulla qua dicitur quod praxis est operatio
						intellectus regulabilis a ratione recta. </p>
					<p>Hoc patet primo, quia aliquis actus intellectus potest per alium actum intellectus
						aliquo modo dirigi regulariter, aliter logyca non dirigeret nos in actibus discurrendi
						et tamen nullus est vere praxis etiam per eum ibidem. </p>
					<p>Secundo, quia non omnis praxis est regulariter a ratione recta. Praxis enim vitiosa non
						elicitur conformiter, sed difformiter rationi recte. Nec valet si dicatur quod
						diffinitur praxis bona vel virtuosa, non vitiosa, quia tunc deberet dici quod praxis est
						operatio regulabilis a ratione recta ad hoc quod sit recta, et sic de praxi virtuosa
						fieret mentio.</p>
					<p>Contra descriptionem <name>Scoti</name> in <title>Prologo</title> I, questione ultima,
						articulo</p>
					<p>Tertia est quod illa descriptio praxis est simpliciter insufficiens qua dicitur quod
						praxis est actus alterius potentie quam intellectus naturaliter posterior intellectione
						nata elici conformiter etc. Hoc patet, quia illa descriptio est insufficiens que non
						convertitur cum descripto, talis est ista; ergo. Probatur minor, quia nulla operatio est
						proprie praxis nisi sit electio vel sequens electionem, ut patet per
							<name>Aristotelem</name>, sed aliqua operatio que non est electio nec se-[29vb]-quens
						electionem est alterius potentie quam intellectus naturaliter posterior intellectionem
						nata elici conformiter etc, sicut patet de appetitu finis, immo de omni operatione circa
						ipsum finem, igitur non omnis operatio alterius potentie quam intellectus naturaliter
						posterior intellectione nata elici etc. </p>
					<p>Ex hoc patet quod illa descriptio est insufficiens que non convertitur cum descripto,
						talis est illa, igitur. Minor probatur, quia nulla operatio est proprie praxis nisi sit
						electio vel sequens electionem, ut patet per <name>Aristotelem</name>. Sed aliqua que
						non est electio vel sequens electionem est alterius potentie, quia intellectus
						naturaliter posterior intellectione nata elici conformiter etc, sicut patet de appetitu
						finis, immo de omni operatione circa ipsum fine, ergo non omnis operatio alterius
						potentie quam intellectus naturaliter posterior intellectione etc. est proprie praxis,
						nec per consequens descriptio convertitur cum descripto. Et ulterius, licet prima
						conditio huius descriptionis sit vera, oppositum tamen potest ostendi ex dictis huius
						doctoris. </p>
					<p>Primo, quia sequitur per eum in eadem questione intellectio est imperata a voluntate,
						igitur est praxis vel practica, sed aliqua intellectio potest esse imperata a voluntate
						et tamen nullo modo potest esse practica. </p>
					<p>Preterea, omnis operatio ad quam inclinat virtus appetitiva est vere praxis per eum
						ibidem, immo per hoc probat dilectionem finis esse praxim, sed ad operationem aliquam
						intellectivam inclinat virtus appetitiva, quia ad virtuose studendum vel speculandum
						inclinat amor habitualis qui est virtus appetitiva, etiam per eum. Et confirmatur, quia
						ad speculandum vel virtuose studendum potest aliquis inclinari in imperium voluntatis
						non minusquam ad ieiunandum vel celebrandum, ergo talis cognitio vere erit praxis et in
						his iste doctor videtur contradicere sibi. </p>
					<p>Sed contra descriptionem per me datam quantum ad primam eius contradictione que dicitur
						quod praxis est operatio alterius potentie quam intellectus arguitur primo sic.</p>
					<p><name>Ockham</name> in <title>Prologo</title> I, questione I de practico et
						speculativo, articulo 1</p>
					<p>Omnis operatio de qua sicut de subiecto est notitia practica est praxis, quia notitia
						practica dicitur in extensione ad praxim, sed de speculatione et actu intelligendi est
						notitia practica et hoc est intelligendum de operibus que sunt in potestate nostra, ergo
						ipsa intellectio est praxis. </p>
					<p>Preterea, omnis operatio sequens electionem est praxis, sed actus intelligendi sequitur
						electionem et consilium. Potest enim aliquis consiliari an debeat studere vel non et
						postea eligere studere, igitur istud studium sequens consilium et electionem vere praxis
						est.</p>
					<p>Preterea, omnis actus intelligendi qui est directivus alterius actum mediante actu
						voluntatis est practicus et actus directus est praxis, sed unus actus intellectus vere
						dirigit alium actum mediante actu voluntatis, ergo primus dirigens vere erit practicus
						et alius directus vere erit praxis. Maior est manifesta, quia talis actus vere
						extenditur ad alium dirigendum per ipsum. Minor patet, quia dictamen quo dictatur pro
						quo loco et tempore est studendum in theologia vel alia facultate vere dirigitur
						mediante actu voluntatis. Potest enim voluntas conformiter imperare istud studium sicut
						dictatur prius per intellectum; igitur etc.</p>
					<p>Responsio ad rationes <name>Ockham<supplied>i</supplied></name></p>
					<p>Ad primum patet quod improprie loquitur de praxi, quia ratio probat quod pure
						speculatio sit vere praxis. Proprie igitur non loquitur de praxi, ut ab ea distinguitur
						scientia practica, dicendum igitur quod minor est falsa, aliter naturalis philosophia
						que considerat de actibus intellectus, ut patet III <title>De anima</title>, esset
						scientia practica contra <name>Philosophum</name>. Et ad probationem dico quod de
						operibus que sunt in potestate voluntatis ad quem intellectus potest extendi est notitia
						practica. Non autem de operibus vel actibus ad quem vel ad quos non extenditur
						intellectus, quia intellectus, ut patet extensione, sit practicus. Ad actus autem
						intelligendi [30ra] et presertim ad speculationem non exceditur intellectus, ut dictum
						est supra. </p>
					<p>Ad secundum patet quod loquitur de praxi tertio modo dicta, non quarto, quia sic non
						omnis operatio electiva vel sequens electionem est praxis, ut patet ex dictis, et ideo
						non est ad propositum, quia equivocatur de praxi.</p>
					<p>Ad tertium dicendum per interemptionem maioris quod non omnis actus intelligendi qui
						est directivus alterius mediante actu voluntatis est practicus, nec actus directus est
						praxis, ut nunc loquimur de praxi, nisi actus directivus vel sequens electionem, aliter
						logyca esset practica, quia dirigit nos in actibus discurrendi, quod communiter non
						tenetur. Et ad probationem quando dicitur quod talis actus vere extenditur ad alium
						dirigendum dicendum quod talis extensio actus non sufficit ad hoc quod actus directivus
						sit practicus et actus directus sit praxis, ut loquimur, sed requiritur extensio ipsius
						intellectus que non est possibilis stando precise in actibus intelligendi.</p>
					<p>His premissis patet, quis sit praxis, ut de praxi loquimur ad presens, et hoc de primo
						termino. De secundo dico quod speculatio a qua proprie dicitur habitus vel scientia
						speculativa, quia sic de speculatione loquor ad presens est operatio intellectiva que
						non ordinatur ad aliquam operationem regulandam que vere sit praxis, sed est sui gratia.
						Per primum excludit omnis operatio alterius potentie quam intellectus et sic praxis. Per
						secundum, omnis notitia practica, quia omnis talis dicitur practica a praxi ad quam
						ostenditur vel ordinatur. Per tertium ostenditur quod eius finis est scire tantum, non
						operari.</p>
					<p>Sed contra descriptionem istam et presertim quantum ad tertiam eius partem potest argui
						primo sic: quod est sui gratia non ordinatur sic ad alium finem, sed quod non ordinatur
						ad finem est ultimus finis, igitur quod est sui gratia est ultimus finis, sed speculatio
						non est ultimus finis, igitur non est sui gratia.</p>
					<p>Preterea, non omnis habitus speculativus est sui gratia, sed solus metaphysicus,
						dicente <name>Philosopho</name> in Prohemio <title>Metaphysice</title> quod hec sola
						libera est scientiarum, sola namque hec suimet est causa, igitur non omnis speculatio
						erit sui gratia, sed sola metaphysica.</p>
					<p>Preterea, sicut se habet habitus ad habitum, sic actus ad actum, sed omnis habitus,
						sive sit practicus, sive speculativus, ad theologiam ordinatur tanquam ad finem, ergo
						omnis speculatio et omnis praxis ad speculationem vel operationem theologie ordinatur,
						igitur nulla earum est sui gratia.</p>
					<p>Preterea, speculatio ordinatur ad ulteriorem operationem tanquam ad finem, igitur non
						est sui gratia. Patet consequentia. Antecedens probatur, quia omnis operatio potentie
						inferioris ordiantur finaliter ad operationem potentie superioris, VII
							<title>Physicorum</title>. Semper enim quod est deterius maioris est gratia, sed
						voluntas est superior intellectu, igitur omnis operatio intellectiva ordinatur finaliter
						ad operationem voluntatis.</p>
					<p>Pro solutione istarum rationum est advertendum quod speculatio non dicitur sui gratia
						simpliciter, quia quod sic est sui gratia est ultimus finis omnium et sic solus Deus est
						sui gratia, sed dicitur sui gratia secundum quid, quia videlicet non ordinatur ad
						aliquam operationem dirigendam et regulandam que vere sit praxis.</p>
					<p>His premissis dicendum ad primum quod illud quod est simpliciter sui gratia non
						ordinatur ad finem sui. Speculatio autem non est simpliciter sui gratia, sed secundum
						quid.</p>
					<p>Ad secundum dico quod sola metaphysica dicitur sui gratia, non quia ipsa sola non
						ordinatur ad operationem aliquam dirigendam que vere sit praxis, sed quia ad ipsam
						tanquam ad perfectiorem omnes alie ordinantur. Ipsa autem non ad aliam. Per idem patet
						quid dicendum ad tertium.</p>
					<p>Ad quartum dicerent aliqui quid actus intellectus est perfectior actu voluntatis, non
						igitur ordinatur ad ipsam, sed econtra. Hoc tamen non credo verum, et ideo concedo quod
						speculatio et omnis actus intellectus ad actum aliquem voluntatis finaliter ordinatur,
						non tamen ad ipsum dirigendum vel ordinandum, et ideo non sequitur quod sit sui gratia,
						ut nunc loquimur. Et hoc de primo. [30rb]</p>
				</div>
				<div type="articlus">
					<head>Secundus articulus</head>
					<p>Quantum ad secundum articulum pono quattuor conclusiones. Premitto tamen ad earum
						evidentiam quod theologia viatoris potest accipi uno modo pro habitu unius conclusionis
						theologice tantum. Alio modo pro habitu omnium conclusionum pertinentium ad ipsam, sicut
						in questione de subiecto dicebatur. Et intelligo questionem de theologia secundo modo
						dicta, quia sic doctores communiter querunt de fine theologie. Ratio huius est, quia
						posito quod finis immediatus unius conclusionis theologice sit praxis et alius
						speculatio, adhuc isti fines habent per se ordinem inter se, vel ad unum tertium qui
						principaliter in toto habitu theologico intenditur et de tali proponitur presens
						questio.</p>
					<div>
						<head><supplied>Conclusio prima</supplied></head>
						<p>His premissis prima conclusio est quod actus voluntatis circa finem non est proprie
							praxis, sed circa ea tantum que sunt ad finem. Ista conclusio sequitur ex supradictis,
							quia omnis actus qui proprie habet rationem praxis est electio vel sequens electionem,
							sicut patet ex articulo precedenti, sed volitio finis non est electio, nec sequitur
							electionem, ergo. </p>
						<p>Minor probatur primo, quia voluntas est finis. Electio autem eorum que sunt ad finem,
							ut patet per <name>Philosophum</name> III <title>Ethicorum</title>. </p>
						<p>Secundo, quia electio sequitur consilium. Consilium autem non est de fine, sed de his
							que sunt ad finem. Consiliamur enim non de finibus, sed de his que sunt ad finem,
							secundum <name>Aristotelem</name>, ubi supra, igitur respectu finis non est electio,
							nec per consequens actus qui sequitur electionem, sed respectu eorum que sunt ad finem
							tantum.</p>
					</div>
					<div>
						<head><supplied>Conclusio secunda</supplied></head>
						<p>Secunda conclusio est quod dilectio Dei meritoria non est proprie praxis. Ista
							conclusio sequitur ad precedentem, quia dilectio Dei meritoria est actus voluntatis
							circa finem, non circa ea que sunt ad finem. Et confirmatur, quia nulla operatio que
							est simpliciter perfectior quacumque speculatione est proprie praxis, quia quacumque
							notitia practica aliqua speculatio est perfectior et quacumque praxi aliqua
							speculatio, ex Prohemio <name>Metaphysice</name>, sed dilectio Dei meritoria est
							simpliciter perfectior quacumque speculatione, saltem pro statu vie; ergo etc.</p>
						<p>Preterea, omnis actus virtuosus qui proprie habet rationem praxis est in potestate
							voluntatis quantum ad illud pro quod formaliter est virtuosus, sed dilectio Dei
							meritoria non est in potestate voluntatis, ut meritoria est sive quantum ad illus per
							quod veraciter est meritoria; igitur etc. Maior patet ex supradictis. Minor probatur,
							quia dilectio Dei ex sola acceptatione divina est meritoria. Hoc autem, ut patet, non
							est in potestate voluntatis. Et confirmatur ista ratio, quia omnis actus qui proprie
							habet rationem praxis ante inquisitionem vel infusionem habitus est in potestate
							voluntatis. Patet in omnibus inductive, sed constat quod dilectio Dei meritoria ante
							infusionem habitus caritatis non est in potestate voluntatis, aliter ex puris
							naturalibus possemus mereri vitam eternam, quod est error pelagii; ergo etc. Nec valet
							si dicatur quod maior est vera de omni praxi quam philosophi cognoverunt. Non autem de
							ista, quod non viderunt, quia sic dicendo conceditur quod dilectio Dei non est praxis
							eo modo quo philosophi loquuntur de praxi, et hoc intendimus. Nec valet ulterius si
							dicatur quod, licet ante infusionem habitus caritatis dilectio Dei meritoria non sit
							in potestate voluntatis, post infusionem tamen ipsius in potestate nostra est. Primo,
							quia concesso quod assumitur non solvitur ratio, quia praxis, ut de ea loquuntur
							philosophi, non solum post acquisitionem habitus, sed etiam ante est in libera
							potestate voluntatis. Secundo, quia etiam posito habitu caritatis infuse ad hoc quod
							dilectio Dei sit meritoria requiritur acceptatio divina que non est in potestate
							nostra, nec habitus caritatis necessitat voluntatem divinam ad acceptandum actum
							meritorium nisi ex ordinatione divina, ut [30va] suppono ad presens; igitur etc.</p>
					</div>
					<div>
						<head><supplied>Conclusio tertia</supplied></head>
						<p>Tertia conclusio est quod finis principaliter intentus in habitu theologico viatoris
							est dilectio Dei meritoria. </p>
						<p>Probatur primo sic: nobilissima operatio ad quam theologia pro statu vie finaliter
							ordinatur est finis principaliter intentus in habitu theologico viatoris. Dilectio Dei
							meritoria est huiusmodi, ergo. Maior patet, quia, si detur oppositum, sequitur quod
							theologia in nobis non sit scientia nobilissima, quia illa erit nobilior, cuius finis
							principaliter intentus est huiusmodi operatio nobilissima. Minor habet duas partes.
							Prima est quod theologia pro statu vie sicut ad finem ordinatur ad dilectionem Dei
							meritoriam. </p>
						<p>Et ista probatur primo sic: <title>Sacra Scriptura</title> et precepta divina ad
							eundem finem ordinantur pro statu vie. Hoc patet, quia tam <title>Scriptura
								Sacra</title> quam precepta divina ordinantur ultimate ad beatitudinem consequendam,
							igitur finis precepti est finis <title> Scripture Sacre</title>, saltem pro statu vie,
							sed finis precepti est caritas, sicut patet per <name>Apostolum</name> I <title>Ad
								Thimoteum</title> 1; ergo etc. </p>
						<p>Secundo sic: qui diligit Deum et proximum legem implet, igitur finis legis et per
							consequens <title>Sacre Scripture</title> est dilectio Dei et proximi. Antecedens
							patet, quia plenitudo legis est dilectio, <title>Ad Romanos</title> 13. Consequentia
							probatur, quia, sicut finis precepti est ad impletio precepti, sic finis legis est
							impletio legis. </p>
						<p>Tertio sic, quia finis precepti est finis <title>Scripture Sacre</title>, sicut patet
							ex ratione precepti, ex finis precepti est plenitudo legis, ergo. Istam rationem
							tangit <name>beatus Augustinus</name>
							<title>De laude caritatis</title> in principio sermonis, ubi sic ait: “divinarum
							Scripturarum multiplicem habundantiam latissimamque doctrinam sine ullo errore
							comprehendit et sine ullo labore custodit cuius cor plenum est caritate, dicente
								<name>Apostolo</name>, plenitudo autem legis caritas”. Et alio loco: “finis autem
							precepti caritas de corde puro et conscientia bona et fide non ficta, quod est autem
							precepti finis nisi precepti ad impletio nisi legis plenitudo, quid ergo dixit
							plenitudo legis caritas, hoc etiam hic dixit finis precepti caritas”. Hec
								<name>Augustinus</name>. Ex quibus verbis evidenter apparet quod finis <title>Sacre
								Scripture</title> sit dilectio, quia ipsa est finis precepti et legis plenitudo. </p>
						<p>Tertio sic: illa doctrina que nobis ad hoc proponitur intuenda, ut per ipsum Deus
							queratur et diligatur, ad dilectionem Dei ordinatur sicut ad finem. Oppositus
							predicati infert oppositum subiecti. Theologia est huiusmodi, ut patet per beatum
								<name>Augustinum</name> II <title>De Trinitate</title>, capitulo 2, ubi sic ait:
							“non erro ad inquirendam substantiam Dei sive per Scripturam eius sive per creaturam,
							que utraque nobis ad hoc proponitur intuenda, ut ipse queratur ipse diligatur”;
							ergo.</p>
						<p>Secunda pars illius minoris est quod dilectio Dei meritoria pro statu vie est
							nobilissima hominis operatio et hec communiter est concessa, quia, sicut se habet
							habitus ad habitum, ita actus ad actum, sed habitus caritatis saltem pro statu vie est
							nobilissimus, quia nobilior nobilibus, dicente <name>Apostolo</name> I <title>Ad
								Corinthos</title> 13: <quote ana="Icor13_13">nunc autem manent fides, spes, caritas,
								tria hec; maior autem horum est caritas</quote>; ergo. Patet ista minor et per
							consequens illa tota ratio confirmatur, quia tota <title>Sacra Scriptura</title> ad
							fidem speciem et caritatem pro statu vie finaliter ordinatur, sicut patet per
								<name>beatum Augustinum</name> VIII <title>De Trinitate</title>, capitulo 16 de
							parvis, ubi sic ait: “ubi sunt enim illa tria propter que in animo edificanda omnium
							divinorum librorum machinamenta consurgunt fides, species, caritas nisi in animo
							credente quod nundum videt et sperante atque amante quod credit”. Sed constat quod
							maior istorum trium est caritas sive dilectio, ut patet per <name>Apostolum</name> iam
							allegatum, igitur ad ipsam sicut ad finem principalem et principaliter intentum tota
								<title>Scriptura Sacra</title> ordinatur saltem pro statu vie.</p>
						<p>Secundo ad principale sic: illa operatio per quam viator perfectius et intimius
							coniungitur ipsi Deo est finis principaliter intentus in habitu theologico viatoris,
							dilectio Dei meritoria est huiusmodi, ergo. Maior patet ex duobus. Primo, quia tota
							Sacra Scriptura finaliter ordinatur ad perfectam unionem hominis cum Deo. Secundo,
							quia omnis habitus ordinatur sicut ad finem principaliter intentum ad illum actum per
							quem poten-[30vb]-tia divina perfectius unitur et coniungitur subiecto cuius est
							habitus. Minor autem est nota, quia Deus caritas est qui manet in caritate in Deo
							manet et Deus in eo, unde <name>beatus Augustinus</name>
							<title>De laude caritatis</title>, circa principium: “nec dubitari ullo modo potest
							quod templum Dei sit homo in quod habitat caritas. Dicit enim Iohannes caritas est
							Deus”; ergo etc.</p>
						<p>Tertio sic: habitus theologicus viatoris ordinatur ultimate ad eternam beatitudinem
							consequendam, sicut patet per <name>beatum Augustinum</name> XIV <title>De
								Trinitate</title>, capitulo 1, igitur illa operatio est finis principaliter intentus
							in ipso per quam huiusmodi habitudo acquiritur principaliter, sed hec est dilectio Dei
							et proximi, non est dubium, dicente <name>Apostolo</name> I <title>Ad
								Corinthos</title> 13: Si linguis hominum loquar et angelorum, caritatem autem non
							habeam, etc. Super quo verbo dicit <title>Glossa</title> probat quod caritas sit
							excellentior aliis, quia alia non valent sine ea et ipsa sine eis valet, unde
								<name>beatus Augustinus</name> XV <title>De Trinitate</title>, capitulo 49: “nullum
							est isto Dei dono excellentius. Solum est quod dividit inter filios regni eterni et
							filios perditionis eterne”. Et subdit immediate dantur et alia per ipsam in
							misericordia, sed sine caritate nihil prosunt nisi ergo tantum impartiatur cuique
							Spiritus Sanctus, ut eum Dei proximum faciat amatorem a sinistra non transiertur ad
							dextram. Et quibusdam paucis interpositis concludit quantum ergo bonum est sine quoad
							eternam vitam neminem cetera bona inducunt. Ex quibus apparet quod per dilectionem Dei
							et proximi eterna beatitudo acquiritur principaliter; ergo etc. </p>
						<p>Ista conclusio potest multis auctoritatibus confirmari. </p>
						<p>Primo auctoritate illa vulgata <name>beati Augustini</name>
							<title>De laude caritatis</title> et ponitur in <title>Glossa</title> super illo verbo
							I <title>Ad Thimoteum</title> in finis precepti caritas, ubi sic inquit
								<name>Augustinus</name>: “totam magnitudinem et ampliationem divinorum eloquiorum
							secura possidet caritas qua Deum proximumque diligimus que radix est omnium bonorum
							unde in his duobus preceptis tota lex pendet et Prophete, si ergo non vacat omnes
							paginas sanctas perscrutari, omnia volumina sermonum evolvere, omnia scripturarum
							secreta penetrare, tene caritatem ubi pendent omnia, quia finis omnium est dilectio
							Dei et proximi”. Hec <name>Augustinus</name>. </p>
						<p>Secundo auctoritate eiusdem I <title>De doctrina christiana</title>, capitulo 49, ubi
							sic ait: “omnium igitur que predicta sunt ex quo de rebus tractamus, hec summa est ut
							intelligatur legis et omnium scripturarum divinarum plenitudo et finis esse dilectio
							rei qua fruendum est et rei que nobis cum ea re frui potest”.</p>
						<p>Ex his et multis similibus que possunt adduci patet quod finis totius Scripture Sacre
							saltem pro statu vie est dilectio Dei et proximi et non est finis alterius
							principaliori subordinatus, ut patet ex supradictis; ergo etc.</p>
					</div>
					<div>
						<head><supplied>Conclusio quarta</supplied></head>
						<p>Quarta conclusione est quod finis principaliter intentus in habitu theologico
							viatoris non est praxis, nec speculatio. Ista conclusio sequitur ex precedentibus,
							quia finis principaliter intentus in theologia viatoris est dilectio Dei meritoria ex
							conclusione precedenti et dilectio Dei meritoria non est proprie praxis, sicut patet
							ex secunda conclusione. Et certum est quod non est speculatio cum sit actus
							voluntatis, non intellectus, ergo. Et hec de secundo.</p>
					</div>
				</div>
				<div type="articulus">
					<head>Tertius et quartus articulus</head>
					<p>Quantum ad tertium et quartum articulum simul movenda et dissolvenda sunt dubia. Et
						primo contra primam conclusionem quidam doctor arguit primo sic:</p>
					<p><name>Scotus</name> in <title>Prologo</title> I, questione 4</p>
					<p>Omnis operatio alterius potentie quam intellectus naturaliter posterior intellectione
						nata dirigi et regulari per rationem rectam est propriisime praxis. Actus voluntatis
						circa finem ultimum est huiusmodi, ergo. Maior supponitur. Minor probatur dupliciter. </p>
					<p>Primo sic, quia, licet voluntas non possit errare circa finem ostensum in universali,
						potest tamen errare circa finem in particulari ostensum, igitur adhuc ut recta ratione
						agit circa finem principaliter ostensum indiget dirigi et regulari et non nisi per
						rationem rectam; [31ra] ergo etc.</p>
					<p>Secundo, quia habitus directivus non ponitur propter substantiam actus, sed propter
						circumstantiam, sicut temperantia. Non ponitur propter substantiam actus comedendi, sed
						propter circumstantiam, igitur, licet voluntas determinata esset ad substantiam actus
						tendentis in finem in particulari, requireretur tamen directio quantum ad circumstantias
						illius actus ad quas non extenditur directio que est circa substantiam actus, igitur
						idem quod prius.</p>
					<p>Preterea, ad principalem secundo sic: cognitio dirigens voluntatem circa ultimum finem
						est cognitio practica, igitur actus voluntatis directivus est vere praxis. Consequentia
						est nota, quia cognitio practica non dirigit nisi praxim. Antecedens probatur, quia ad
						idem genus secundum praxim vel speculationem pertinet principia et conclusiones.
						Conclusiones enim practice resolvuntur in principia practica, non speculativa, igitur,
						cum cognitio finis sit directiva in actibus circa ea que sunt ad finem et quasi sit
						cognitio eorum que sunt ad finem, sic quasi cognitio inclusa in cognitione finis quasi
						principia si cognitio eorum que sunt ad finem sit cognitio conclusionum practicarum,
						cognitio finis erit cognitio predicta quasi principia practici.</p>
					<p>Responsio ad rationes <name>Scoti</name></p>
					<p>Ad primum istorum nego maiorem, quia, sicut actus intelligendi directus et regulatus
						per alium actum intellectus non est vere et propriissime praxis, quia ad ipsum non
						extenditur intellectus, etiam per istum doctorem, ita etiam et actus voluntatis, etiam
						si sit directus per rationem, non erit proprie praxis, nisi sit electivus vel sequens
						electionem, ut patet ex dictis quorum neutrum convenit in proposito cum voluntas sit
						finis, electio autem eorum que sunt ad finem.</p>
					<p>Ad secundum nego antecedens, quia cognitio quam habet intellectus de Deo, ut est finis
						ultimus, est speculativa, non practica, et cognitio quam habet theologus non est
						practica, nec speculativa, ut declarabitur questione sequenti. Et ad probationem dico
						quod cognitio eorum que sunt ad finem non se habet ad cognitionem finis, sicut conclusio
						ad principium eo modo quo principium et conclusio sumuntur in habitu scientifico, sicut
						imaginatur illa deductio, et ideo ratio nulla.</p>
					<p><name>Scotus</name>, ubi supra</p>
					<p>Contra secundam conclusionem idem doctor arguit sic: omnis actus ad quem inclinat
						virtus appetitiva est vere praxis, quia quelibet talis virtus est habitus electivus II
							<title>Ethicorum</title>, sed ad dilectionem Dei inclinat virtus appetitiva, non
						tantum caritas, sed etiam amor acquisitus habitualis qui est virtus appetitiva, quia
						habitus appetitus consonat rationi recte; igitur etc.</p>
					<p>Ad idem arguunt alii sic:</p>
					<p>Preterea, omnis operatio existens in potestate voluntatis est praxis vel speculatio ex
						communi dicto omnium philosophorum, sed dilectio Dei est in potestate voluntatis et non
						est speculatio, cum non sit operatio intellectus, sed voluntatis, igitur est vere
						praxis.</p>
					<p>Preterea, vel actus dilectionis meritorie est eiusdem rationis specifice quantum ad
						substantiam actus cum actu dilectionis naturalis circa Deum vel alterius. Si eiusdem,
						igitur sicut actus dilectionis naturalis est vere praxis et actus dilectionis
						supernaturalis. Si alterius, adhuc idem sequitur, quia, sicut ex parte intellectus actus
						naturalis et supernaturalis infra idem genus et considerationis continentur, quia
						uterque est vere speculatio, sic etiam ex parte voluntatis debet esse, et per consequens
						sicut actus dilectionis naturalis est vere praxis et supernaturalis. Et confirmatur,
						quia actus videndi elicitus a potentia visiva supernaturaliter creata. Si poneretur et
						actus videndi elicitus a potentia naturaliter generata infra idem genus continerentur,
						quia uterque esset visio, igitur a simili quamvis actus dilectionis meritorius sit
						elicitus a potentia mediante habitu supernaturaliter infuso. Erit tamen infra idem genus
						operationis cum actu dilectionis naturalis, sic quod uterque erit vere praxis.</p>
					<p>Preterea, <name>Philosophus</name> III <title>De anima</title>, capitulo de movente
						dicit quod “sicut appetitus sensitivus sequi-[31rb]-tur rationem et per ipsam in agendo
						cum fantasia est principium motivum, sic etiam et voluntas cum ratione, sed
						quotienscumque appetitus sensitivus sequitur rationem et per ipsam in agendo regulatur
						est principium practicum et operatio eius est vere praxis, igitur quotienscumque
						voluntas sequitur rationem est per ipsam in sua regulatione operatur erit principium
						practicum et eius operatio est vere praxis”, ita in diligendo Deum voluntas sequitur
						rationem et per ipsam dirigitur et regulatur; ergo etc.</p>
					<p>Responsio ad rationes <name>Scoti</name> et suorum</p>
					<p>Ad primum istorum potest uno modo dici quod ad dilectionem Dei meritoriam non inclinat
						virtus appetitiva quod sit habitus electivus, quia electio est precise illorum que sunt
						ad finem. Et quando dicitur quod omnis virtus appetitiva est habitus electivus verum est
						si sit appetitiva eorum que sunt ad finem, non eorum que sunt appetitiva finis, quia
						respectu finis non est electio, sed voluntas.</p>
					<p>Secundo, quia non omnis operatio ad quam inclinat virtus appetitiva, etiam si talis sit
						habitus electivus, est vere praxis nisi sit attingibilis per inclinationem illius
						habitus electi, quod in proposito dici non potest, quia dilectio Dei meritoria non est
						attingibilis per habitum naturaliter acquisitum, aliter ex puris naturalibus mereremur,
						quod non consonat catholice veritati.</p>
					<p>Ad secundam potest uno modo dici per interemptionem maioris, quia non omnis operatio
						alterius potentie quam intellectus existens in potestate voluntatis est praxis proprie
						dicta nisi sit electio vel sequens electionem, ut patet ex dictis, igitur non omnis
						operatio existens in potestate voluntatis est praxis vel speculatio, nec ista fuit
						communis sententia philosophorum, immo contradicit <name>Aristoteles</name> VI
							<title>Ethicorum</title> dicens quod omnis actus humanus qui proprie habet rationem
						praxis est electio vel sequens electionem, ut allegatum est supra. Potest etiam dici
						secundo interimendo minorem, quia dilectio Dei meritoria, ut meritoria est, non est in
						potestate voluntatis, quia non habet quod sit meritoria nisi ex acceptatione divina que
						non est in potestate nostra.</p>
					<p>Sed contra solutionem istam instatur primo, quia omnis actus meritorius, ut meritorius
						est, procedit a principio libero non naturali, sed omnia talis est in potestate nostra;
						ergo etc.</p>
					<p>Preterea, ex actibus qui non sunt in potestate nostra, non laudamur, nec vituperamur,
						ergo omnis actus meritorius vel demeritorius est in potestate nostra et quanto magis est
						demeritorius, tanto magis in potestate nostra, igitur omnis actus meritorius, ut
						meritorius est, est in potestate nostra et quanto magis meritorius, tanto magis erit in
						potestate nostra. Antecedens patet, quia peccatum ideo peccatum, quia voluntarium,
						secundum <name>Augustinum</name>. Consequentia videtur nota, quia non minus requiritur
						libertas et facultas voluntatis ad merendum quam ad demerendum.</p>
					<p>Preterea, non minus est in potestate nostra post infusionem habitus caritatis dilectio
						Dei meritoria quam sit actus credendi post infusionem habitus fidei, sed actus credendi
						post habitum fidei infusum est simpliciter in potestate nostra et ex hoc necessario
						praxis vel speculatio et constat quod modo praxis, igitur speculatio, ergo actus
						dilectionis meritorius post habitum caritatis infusum erit simpliciter in potestate
						nostra et ex hoc necessario praxis vel speculatio. Et constat quod non speculatio,
						igitur erit praxis.</p>
					<p>Pro solutione istarum rationum est advertendum quod actus dilectionis meritorius potest
						accipi dupliciter, videlicet quantum ad substantiam actus et quantum adesse meritorium
						ipsius. Primo modo non includit Dei acceptationem, sicut nec actus credendi vel
						sperandi. Secundo modo includit divinam acceptationem vel saltem ipsam connotat
						necessario. His premissis dico ad primum quod omnis actus meritorius procedit a
						principio libero nobis intrinseco quantum ad substantiam actus, non autem quantum adesse
						eius [31va] meritorium, quia tale includit vel connotat divinam acceptationem que non
						est in nostra libertate.</p>
					<p>Ad secundum dico quod ex actibus qui non sunt in potestate nostra, nec quantum ad
						substantiam actus, nec quantum adesse meritorium vel demeritorium, nec laudamur, nec
						vituperamur, sicut patet de actus quolibet naturali, ut distinguitur contra liberum. Ex
						actibus autem qui sunt in potestate nostra quantum ad substantiam actus possumus laudari
						vel vituperari. Sic autem est in proposito, ut patet ex dictis.</p>
					<p>Ad tertium dico quod, si fiat comparatio inter actum meritorium et demeritorium quantum
						ad substantiam actus, concedo quod non minus est in potestate nostra actus meritorius
						quam demeritorius si veri fiat comparatio inter ipsos quantum adesse meritorium et
						demeritorium. Neganda est consequentia, quia non est simile de actu meritorio et
						demeritorio quantum ad hoc, quia esse demeritorium totaliter est a nobis, non autem esse
						meritorium, ut patet ex dictis.</p>
					<p>Ad quartum negatur maior, quia actus credendi post habitum fidei infusum nihil includit
						quod non sit in potestate nostra. Dilectio autem Dei meritoria etiam post habitum
						caritatis infusum includit divinam acceptationem, et ideo non est simile.</p>
					<p>Ad tertium principale potest uno modo dici quod etiam dilectio Dei naturalis non est
						proprie praxis, cum sit dilectio finis cuius non est electio. Potest etiam dici secundo
						quod non est simile de dilectione naturali et meritoria sive sint eiusdem rationis
						specifice sive non, quia dilectio Dei naturalis totaliter est in potestate nostra.
						Meritoria autem non quantum ad hoc quod est esse meritorium. Et per hoc patet quid
						dicendum ad rationem confirmationis, quia non est simile de actu videndi elicito a
						potentia visiva supernaturaliter creata et naturaliter generata et de dilectione Dei
						naturali et meritoria. Tamen propter acceptationis divine implicationem, tum quia omnis
						actus potentie visive est formaliter visio, sed non omnis operatio voluntatis etiam
						naturalis est formaliter praxis nisi sit electio vel sequens electionem, quod in
						proposito dici non potest.</p>
					<p>Ad quartum potest uno modo dici quod, sicut appetitus sensitivus regulatus per rationem
						est principium practicum, sic intellectivus respectu operationis existentis in potestate
						nostra. Potest etiam dici secundo quod non est simile de appetitu sensitivo regulato per
						rationem et de voluntate, quia appetitus sensitivus regulatus per rationem semper
						sequitur electionem cum non sit respectu finis, sed respectu eorum que sunt ad finem.
						Voluntas autem est ipsius finis, et ideo non semper est principium practicum, nec eius
						operatio semper est praxis, quia non semper est electio vel sequens electione.</p>
					<p><name>Garro</name> in <title>Prologo</title> I, questione 1 et 4</p>
					<p>Contra tertiam conclusionem quidam doctor arguit primo sic: impossibile est quod
						aliquid habeat finem proprium alicuius habitus et non habeat illum habitum. Patet hoc,
						quia quod est commune habenti et non habenti habitu non est proprius finis habitus, sed
						aliquid potest habere dilectionem Dei meritoriam non habendo habitum theologie, sicut
						patet ex iustis simplicibus, ergo.</p>
					<p>Preterea, impossibile est quod alicui insit aliquid habitus cum opposito sui finis, sed
						constat quod habitus theologie potest inesse alicui cum opposito dilectionis meritorie,
						quia cum peccato mortali, ergo.</p>
					<p>Preterea, finis proprius unius habitus non potest esse finis proprius alterius, dicente
							<name>Commentatore</name> I <title>Ethicorum</title>, commento 68, quod unaquequam ars
						habet suum proprium finem, sed caritas et theologia sunt habitus distincti et dilectio
						est finis proprius caritatis, igitur non theologie. Et confirmatur, quia finis proprius
						cuiuslibet habitus est proprius actus eius, sed dilectio est actus proprius caritatis,
						ergo non theologie.</p>
					<p>Preterea, finis proprius cuiuslibet habitus debet esse eiusdem generis cum illo habitu,
						sed dilectio non est eiusdem generis cum theologia, nec cum aliqua scientia, quia
						dilectio pertinet ad genus affectionis, scientia vero ad genus speculationis; ergo
						etc.</p>
					<p>Preterea, quando aliquid ponitur finis scientie, illa que magis conveniunt cum illo
						debent esse principia illius scientie, si ergo ponatur quod finis theologia sit
						dilectio, sequitur quod preceptum de caritate, videlicet diliges dominum Deum tuum etc.,
						sit eius primum principium et non articuli [31vb] fidei quod non est verum, etiam per
						me; ergo etc.</p>
					<p><name>Goffredus</name>
						<title>Quolibet</title> 5</p>
					<p>Preterea, ad idem arguitur quidam doctor primo sic: si dilectio Dei esset finis
						principaliter intentus in theologia, sequeretur quod esset eius subiectum. Consequens
						est falsum, igitur et antecedens. Consequentia probatur, quia illud est subiectum in
						aliqua scientia sub cuius ratione intenditur quicquid intenditur in ipsa, sed omne tale
						est subiectum in scientia; ergo etc. Et confirmatur, quia, si dilectio principaliter
						intenditur in theologia, igitur Deus non intenditur in ipsa nisi inquantum est dilectus,
						vel diligibilis. Quo posito sequitur quod dilectio sit ratio formalis subiecti
						theologie; ergo etc.</p>
					<p>Pro solutione istarum rationum est advertendum quod duobus modis potest intelligi quod
						actus sit proprius finis habitus. Uno modo, quia est eius finis quo, et sic sola
						operatio elicita per habitum dicitur finis habitus, et sic dirigere est finis prudentie
						et credere finis proprius fidei, et sic de aliis. Alio modo, quia est eius finis gratia
						cuius, et sic non solum operatio elicita per illum habitum, sed etiam per alium. Potest
						esse proprius finis habitus et isto modo actus virtutum sunt finis scientie moralis,
						quia scientia moralis non est contemplationis gratia, sed ut boni fiamur, sicut patet II
							<title>Ethicorum</title>. Hec ad propositum applicando dico quod dilectio non dicitur
						primo modo finis theologie, sed secundo, et sic ad presens loquimur de fine.</p>
					<p>Responsio ad rationes <name>Garronis</name></p>
					<p>His premissis respondeo ad rationes. Ad primam dico quod maior est vera de fine primo
						modo sumpto. Non autem secundo ratio huius est, quia finis secundo modo sumptus est
						finis quo alterius habitus, et ideo haberi potest ab habente illum habitum. Videmus enim
						quod aliquid potest habere actus virtutum moralium sine scientia morali qui tamen sunt
						fines ipsius cuius gratia. Et quando dicitur quod est commune habenti habitum et non
						habenti non est finis habitus, verum est de fine quo non autem de fine cuius, ut patet
						ex dictis.</p>
					<p>Ad secundam dico quod maior est falsa, tam de fine cuius quam de fine quo, quia habitus
						virtutis potest stare cum actu vitii oppositi, igitur non est impossibile quod habitur
						insit alicui cum opposito sui finis loquendo de fine quo, qui est actus elicitus per
						illum habitum. Iterum scientia moralis potest stare et stat in multis cum opposito
						virtutum moralium quarum actus sunt proprius finis gratia cuius scientie moralis, igitur
						non est impossibile quod habitus insit alicui cum opposito sui finis, etiam loquendo de
						fine cuius.</p>
					<p>Ad tertiam concedo maiorem si accipiatur finis uniformiter, sed, si difformiter non est
						vera, et sic est in proposito, quia dilectio est finis quo caritatis ipsius vero
						theologie est finis cuius, non finis quo. Per idem patet quid dicendum ad
						confirmationem, quia finis quo cuiuslibet habitus est proprius actus eius, non autem
						finis cuius, sicut patet ex dictis, quia finis cuius scientie moralis sunt actus
						virtutum et non proprius actus eius.</p>
					<p>Ad quartam eodem modo dico, quia finis quo est eiusdem generis cum habitu, non autem
						finis cuius, cum sit actus elicitus per alium habitum.</p>
					<p>Ad quintum nego maiorem, quia principaliter scientie ordinantur ad concludendum aliquid
						de subiecto, non de fine cuius qui est actus vel operatio ad quam principaliter habitus
						ordinatur, et ideo debent poni principaliter illa que magis conveniunt cum subiecto, non
						cum fine.</p>
					<p>Responsio ad rationes <name>Goffredi</name></p>
					<p>Ad sextam nego consequentiam. Et ad probationem quando dicitur quod illud principaliter
						intenditur in scientia etc., dico quod tripliciter aliquid potest intendi principaliter
						in scientia. Uno modo, sicut aliquid scitur, et sic conclusio scita. Alio modo, sicut
						illud de quo aliquid scitur, et sic subiectum eo modo quo doctor iste loquitur de
						subiecto. Alio modo, sicut illud cuius gratia scitur et scientia habetur, et sic finis
						intenditur. Concedo ergo quod illud quo principaliter intenditur in scientia secundo
						modo est illud sub cuius ratione omnis considerantur in ipsa et omne tale est subiectum,
						sed non illud quod intenditur principaliter primo vel tertio modo loquendo de subiecto
						de qui, si-[32ra]-cut loquitur iste doctor. Et hoc dico, quia illud quod principaliter
						intenditur primo modo potest aliquo modo dici subiectum, prout superius extitit
						declaratum. Per hoc patet quid dicendum ad confirmationem.</p>
					<p>Contra quartam conclusionem sunt due opiniones, quarum prima ponit quid finis proprius
						et principaliter intentus in theologia sit speculatio, pro qua quidam doctor arguit
						primo sic:</p>
					<p><name>Henricus</name> in <title>Summa</title>, articulo 8, questione 2</p>
					<p>Finis principaliter intentus in theologia est cognitio Dei, iuxta illud
							<title>Matheum</title> 5: beati mundo corde, quoniam ipsi Deum videbunt. Sed cognitio
						Dei est vera speculatio, non praxis, nec affectio; ergo etc. Sed confirmatur ista ratio
						auctoritate <name>beati Augustini</name> Sermone de Iacob et Esau, ubi sic ait: “omnis
						operatio nostra in hac vita est servare oculum cordis unde videatur Deus, adhuc
						sacrosancta mysteria celebrantur, adhuc sermo Dei predicatur, adhuc agunt quicquid agunt
						divine sancte literae, ut purgentur illud interius ab ea re que nos impedit ab aspectu
						Dei”. Hec <name>Augustinus</name>. Ex quibus verbis videtur isti doctori quod tota
							<title>Scriptura Sacra</title> ad visionem Dei finaliter ordinatur.</p>
					<p>Preterea, finis principaliter intentus in theologia est contemplatio, sed contemplatio
						non est praxis, nec affectio, sed vera speculatio, ergo. Probatur maior, quia vita
						contemplativa est nobilior activa, igitur contemplatio nobilior actione, et per
						consequens ipsa erit ultimus finis theologie. Et potest ista ratio confirmari per
							<name>beatum Augustinum</name> I <title>De Trinitate</title>, capitulo 27, de parvis,
						ubi sic ait: “tradet itaque regnum Deo patri et Deus Ihesus Christus non se inde
						separato, nec a Spiritu Sancto qui perducet credentes ad contemplationem Dei, ubi est
						finis omnium bonarum actionum”. Ecce quod finis omnium bonarum actionum est contemplatio
						Dei, secundum <name>Augustinum</name>, sed finis omnium bonarum actionum est ultimus
						finis theologie; ergo etc.</p>
					<p>Preterea, idem est finis scientie et principiorum in scientia. Hoc patet, quia tota
						scientia virtualiter continetur in principiis, sed articulorum qui sunt principia
						theologie ultimus finis est cognitio Dei; ergo etc. </p>
					<p>Preterea, finis proprius sapientie est speculatio veri, sicut patet per
							<name>Philosophum</name> in Prohemio <title>Metaphysice</title> et in VI. Sed
						theologia est scientia proprie dicta, sicut potest declarari discurrendo per omnes
						conditiones sapientie; ergo etc. </p>
					<p>Secunda opinio ponit quod proprius finis theologie sit praxis. Et istorum quidam
						concedunt quod proprius finis theologie est dilectio Dei.</p>
					<p>Opinio <name>Scoti</name> et suorum sequacium</p>
					<p>Sed dicunt quod dilectio Dei est proprie praxis. Quidam vero dicunt quod proprius finis
						theologie est operatio virtutum et observantia mandatorum Dei et constat quod operatio
						virututum et observantia mandatorum consistit in operibus moralibus que proprie habent
						rationem praxis. Primi non discordant a positione quam sequor nisi quia dicunt quod
						dilectio Dei est praxis. Et quia rationes eorum sunt adducte contra conclusionem
						secundam, non resumo dicta eorum.</p>
					<p><name>Alexander de Ales</name> in <title>Prologo</title> I, questione ultima</p>
					<p>Alii vero adducunt conclusionem sic: theologia est scientia salutis, iuxta illud quod
						scribitur luce primo ad dandam scientiam salutis plebi eius, igitur finis principaliter
						intentus in ipsa est illud quo salus acquiritur principaliter, sed salus hominis
						principaliter habetur per operationem virtuosam et observantiam mandatorum Dei
						salvatore, dicente <title>Mattheo</title> 19: si vis ad vitam ingredi serva mandata;
						igitur etc.</p>
					<p>Istis tamen non obstantibus credo quod finis proprius theologie sit dilectio Dei, non
						praxis, nec speculatio, nec rationes istorum doctorum concludunt.</p>
					<p>Responsio ad rationem <name>Henrici de Gandavo</name></p>
					<p>Ad primum igitur pro prima opinione potest dupliciter responderi. Primo quidem potest
						dici quod nihil concludit de theologia viatoris quicquid sit de theologia
						comprehensoris, quia finis principaliter intentus in theologia saltem pro statu vie non
						est cognitio Dei, sed dilectio Dei. Ratio huius est, quia certum est quod in via
						quicquid sit de patria dilectio Dei est nobilior omni cognitione, sicut patet per
							<name>Apostolum</name> I <title>Ad Corinthos</title> 13. Nec auctoritas <name>beati
							Augustini</name> est ad propositum propter duo. [32rb] </p>
					<p>Primo, quia theologia viatoris ordinatur ad visionem illam beatificam, sicut ad finem
						ultimum et remotum, non ad propinquum et immediatum. Sed de tali non loquitur ad
						presens, quia a tali non sit denominatio in scientiis, aliter scientia moralis esset
						speculativa, quia ordinatur ad felicitatem ultimate, immo omnis scientia esset
						speculativa, quia omnis ordinatur ad beatitudinem ultimate.</p>
					<p>Secundo, quia theologia viatoris non ordinatur ad visionem Dei, etiam sicut ad finem
						ultimum et remotum per exclusionem dilectionis, sed cum inclusione eiusdem. Nec illa
						fuit intentio <name>Augustini</name>, quia visio non est tota merces, nisi cum
						inclusione fruitionis et sic dilectionis, sicut patet per illam decretalem extravagante
						domini benediciti ex visione animarum.</p>
					<p>Secundo potest dici quod, licet cognitio Dei sit aliquo modo finis theologie, non tamen
						principalis nec in via, nec in patria, quia tam in via, quam in patria dilectio Dei est
						nobilior cognitione, ut suppono pro nunc. Finis igitur principaliter intentus in
						theologia non est cognitio Dei, sed dilectio Dei, nec auctoritates dicunt oppositum, ut
						patet ex dictis.</p>
					<p>Ad secundam distinguo de contemplatione Dei, quia potest accipi uno modo pro sola
						cognitione ipsius, alio modo pro cognitione simul et dilectione. Si accipiat secundo
						modo, concedo quod finis principaliter intentus in theologia sit contemplatio Dei, non
						quidem ratione cognitionis, sed dilectionis ad quam ordinatur cognitio, sicut patet per
							<name>Anselmum</name>
						<title>Monologion</title>, capitulo 9. Et sic <name>beatus Augustinus</name> loquitur de
						contemplatione quando dicit quod finis omnium bonarum actionum est contemplatio Dei,
						quid patet per literam sequentem, ubi ostendit quod illa contemplatio est requies
						permansiva, quia merces est boni operis transitivi, unde in fine illius capituli sic
						ait: “in illa igitur contemplatione Deus erit omnia in omnibus, quia nihil ab illo aliud
						requitur, sed se ipso illustrari perfruique sufficiet”. Ecce quod contemplatio illa que
						requies est permansiva et boni operis permansuri merces in visione et fruitione
						consistit, non in sola visione, secundum <name>Augustinum</name>. Si vero accipiatur
						primo modo, patet ex precedenti solutione quod contemplatio Dei non est finis
						principaliter intentus in theologia, nec in via, nec in patria. Nec sic de
						contemplatione loquitur <name>beatus Augustinus</name>, ut patet ex dictis. Et ad
						probationem quando dicitur quod vita contemplatiova est nobilior quam activa, concedo,
						sed ex hoc non sequitur quod speculatio sit nobilior dilectione Dei, sed quod sit
						nobilior actione que proprie habet rationem praxis, quia in talibus actionibus vita
						activa consistit speculatio, igitur non erit finis principaliter intentus in theologia,
						sed dilectio ad quam speculatio nostra principaliter ordinatur. </p>
					<p>Ad tertium dico quod finis articulorum fidei principaliter non est cognitio Dei, sed
						dilectio, quia notitia articulorum ad dilectionem Dei meritoriam ordinatur sine qua
						fides mortua est, dicente <name>Apostolo</name> I <title>Ad Corinthos</title> 13: quia
						si habuero omnem fidem ita ut montes transferam, caritatem autem non habuero nihil
						sum.</p>
					<p>Ad quartum dico quod finis proprius sapientie philosophorum est speculatio et de tali
						loquitur <name>Aristoteles</name>, sed finis proprius theologice sapientie non est
						speculatio, sed aliquid altius speculatione et hoc est dilectio Dei.</p>
					<p>Ad rationem secunde opinionis <name>Scoti</name></p>
					<p>Ad rationem vero pro secunda opinione concedo quod finis principaliter intentus in
						theologia est illud qui salus acquiritur principaliter, sed illud est dilectio Dei
						meritoria ad quam omnis operatio virtuosa et observantia mandatorum finaliter
						ordinantur, quia finis precepti caritas, ut allegatum est supra.</p>
				</div>
				<div>
					<head>Responsio ad rationes principales</head>
					<p>Ad primam dico quod finis principaliter intentus in theologia viatoris non est credere,
						sed diligere, quia fides ad dilectionem Dei finaliter ordinatur, ut patet ex dictis. Et
						quando dicitur quod hec scripta sunt ut credatur, statim additur, et, ut credentes vitam
						eternam habeatur, vita autem eterna principalius habetur per dilectionem quam per fidem.
						Dilectio igitur erit finis principalis theologie non fides.</p>
					<p>Ad secundum concedo quod finis proprius theologie sit dilectio Dei meritoria, sed talis
						non habet proprie rationem praxis, ut patet, etc. [32va]</p>

				</div>
			</div>
		</body>
	</text>
</TEI>
